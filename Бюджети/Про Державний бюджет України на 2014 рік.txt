ЗАКОН УКРАЇНИ

Про Державний бюджет України на 2014 рік

(Відомості Верховної Ради (ВВР), 2014, № 9, ст.93)

{Із змінами, внесеними згідно із Законами
№ 776-VII від 24.02.2014, ВВР, 2014, № 12, ст.192
№ 1128-VII від 17.03.2014, ВВР, 2014, № 15, ст.329
№ 1165-VII від 27.03.2014, ВВР, 2014, № 18-19, ст.694
№ 1333-VII від 17.06.2014, ВВР, 2014, № 31, ст.1059
№ 1509-VII від 17.06.2014, ВВР, 2014, № 31, ст.1061
№ 1534-VII від 19.06.2014, ВВР, 2014, № 32, ст.1126
№ 1622-VII від 31.07.2014, ВВР, 2014, № 35, ст.1180
№ 1652-VII від 14.08.2014, ВВР, 2014, № 40, ст.2019
№ 1691-VII від 07.10.2014, ВВР, 2014, № 45, ст.2044}

Стаття 1. Визначити на 2014 рік:

доходи Державного бюджету України у сумі 377.821.587,5 тис. гривень, у тому числі доходи загального фонду Державного бюджету України - у сумі 321.993.534,9 тис. гривень та доходи спеціального фонду Державного бюджету України - у сумі 55.828.052,6 тис. гривень, згідно з додатком № 1 до цього Закону;

{Абзац другий статті 1 із змінами, внесеними згідно із Законом № 1622-VII від 31.07.2014}

видатки Державного бюджету України у сумі 441.587.118,6 тис. гривень, у тому числі видатки загального фонду Державного бюджету України - у сумі 384.597.377,3 тис. гривень та видатки спеціального фонду Державного бюджету України - у сумі 56.989.741,3 тис. гривень;

{Абзац третій статті 1 із змінами, внесеними згідно із Законом № 1622-VII від 31.07.2014}

повернення кредитів до Державного бюджету України у сумі 3.443.080,4 тис. гривень, у тому числі повернення кредитів до загального фонду Державного бюджету України - у сумі 1.410.091,2 тис. гривень та повернення кредитів до спеціального фонду Державного бюджету України - у сумі 2.032.989,2 тис. гривень;

надання кредитів з Державного бюджету України у сумі 8.241.824,7 тис. гривень, у тому числі надання кредитів із загального фонду Державного бюджету України - у сумі 1.371.941,5 тис. гривень та надання кредитів із спеціального фонду Державного бюджету України - у сумі 6.869.883,2 тис. гривень;

{Абзац п'ятий статті 1 із змінами, внесеними згідно із Законом № 1622-VII від 31.07.2014}

граничний обсяг дефіциту Державного бюджету України у сумі 68.564.275,4 тис. гривень, у тому числі граничний обсяг дефіциту загального фонду Державного бюджету України - у сумі 62.565.692,7 тис. гривень та граничний обсяг дефіциту спеціального фонду Державного бюджету України - у сумі 5.998.582,7 тис. гривень, згідно з додатком № 2 до цього Закону;

оборотний залишок бюджетних коштів у розмірі до двох відсотків видатків загального фонду Державного бюджету України, визначених цією статтею.

{Стаття 1 в редакції Закону № 1165-VII від 27.03.2014}

Стаття 2. Затвердити бюджетні призначення головним розпорядникам коштів Державного бюджету України на 2014 рік у розрізі відповідальних виконавців за бюджетними програмами, розподіл видатків на централізовані заходи між адміністративно-територіальними одиницями, розподіл видатків на здійснення правосуддя в розрізі місцевих та апеляційних судів згідно з додатками № 3, № 4, № 5 і № 8 до цього Закону.

Стаття 3. Затвердити на 2014 рік:

міжбюджетні трансферти згідно з додатками № 6, № 7 та № 10 до цього Закону;

нормативи щоденних відрахувань для перерахування дотації вирівнювання з державного бюджету місцевим бюджетам та коштів, що передаються до державного бюджету з місцевих бюджетів, згідно з додатком № 6 до цього Закону, а також нормативи щодекадних відрахувань від доходів спеціального фонду державного бюджету, які є джерелом надання субвенції з державного бюджету місцевим бюджетам на будівництво, реконструкцію, ремонт та утримання вулиць і доріг комунальної власності у населених пунктах, згідно з додатком № 10 до цього Закону;

міжбюджетні трансферти, надані станом на 18 березня 2014 року з Державного бюджету України місцевим бюджетам Автономної Республіки Крим та міста Севастополя, згідно з додатком № 11 до цього Закону.

{Статтю 3 доповнено абзацом четвертим згідно із Законом № 1165-VII від 27.03.2014}

Стаття 4. Затвердити перелік кредитів (позик), що залучаються державою до спеціального фонду Державного бюджету України у 2014 році від іноземних держав, банків і міжнародних фінансових організацій для реалізації інвестиційних програм (проектів) згідно з додатком № 9 до цього Закону.

Дозволити Міністерству фінансів України вносити зміни до розпису державного бюджету з метою відображення фактичного надходження у 2014 році таких кредитів (позик) та витрат за відповідними бюджетними програмами в межах загального обсягу залучення цих кредитів (позик) у 2014 році, затвердженого у додатку № 9 до цього Закону, на підставі рішення Кабінету Міністрів України, погодженого з Комітетом Верховної Ради України з питань бюджету, про здійснення за спеціальним фондом державного бюджету перерозподілу видатків бюджету і надання кредитів з бюджету за відповідними бюджетними програмами в межах загального обсягу бюджетних призначень головного розпорядника коштів державного бюджету або між головними розпорядниками коштів державного бюджету.

Стаття 5. Визначити на 31 грудня 2014 року граничний обсяг державного боргу в сумі 806.962.160,6 тис. гривень.

{Стаття 5 із змінами, внесеними згідно із Законами № 1165-VII від 27.03.2014, № 1622-VII від 31.07.2014}

Стаття 6. Установити, що у 2014 році державні гарантії можуть надаватися в обсязі до 25.000.000 тис. гривень за такими напрямами:

1) за рішенням Кабінету Міністрів України для забезпечення часткового виконання боргових зобов’язань суб’єктів господарювання - резидентів України за кредитами (позиками), що залучаються для фінансування інвестиційних проектів.

Порядок та умови надання державних гарантій встановлюються Кабінетом Міністрів України.

Державне агентство автомобільних доріг України, суб’єкти господарювання, щодо яких приймається рішення про надання державних гарантій для реалізації інвестиційного проекту "Створення космічного ракетного комплексу "Циклон-4", звільняються від зобов’язання надавати майнове або інше забезпечення виконання зобов’язань за наданими у 2014 році державними гарантіями та сплачувати до державного бюджету плату за їх отримання;

2) на підставі міжнародних договорів України для фінансування інвестиційних, інноваційних, національних проектів та інших проектів розвитку, які мають стратегічне значення та реалізація яких сприятиме розвитку економіки України.

{Стаття 6 із змінами, внесеними згідно із Законом № 1165-VII від 27.03.2014; в редакції Закону № 1622-VII від 31.07.2014}

Стаття 7. Установити у 2014 році прожитковий мінімум на одну особу в розрахунку на місяць у розмірі 1176 гривень та для тих, хто відноситься до основних соціальних і демографічних груп населення:

дітей віком до 6 років - 1032 гривні;

дітей віком від 6 до 18 років - 1286 гривень;

працездатних осіб - 1218 гривень;

осіб, які втратили працездатність, - 949 гривень.

{Стаття 7 в редакції Закону № 1165-VII від 27.03.2014}

Стаття 8. Установити у 2014 році мінімальну заробітну плату: у місячному розмірі - 1218 гривень; у погодинному розмірі - 7,3 гривні.

{Стаття 8 в редакції Закону № 1165-VII від 27.03.2014}

Стаття 9. Установити, що у 2014 році рівень забезпечення прожиткового мінімуму (гарантований мінімум) для призначення допомоги відповідно до Закону України "Про державну соціальну допомогу малозабезпеченим сім’ям" у відсотковому співвідношенні до прожиткового мінімуму для основних соціальних і демографічних груп населення становить: для працездатних осіб - 21 відсоток, для дітей - 85 відсотків, для осіб, які втратили працездатність, та інвалідів - 100 відсотків відповідного прожиткового мінімуму.

Розмір державної соціальної допомоги малозабезпеченим сім’ям у 2014 році не може бути більше ніж 75 відсотків від рівня забезпечення прожиткового мінімуму для сім’ї.

Рівень забезпечення прожиткового мінімуму (гарантований мінімум) для визначення права на звільнення від плати за харчування дитини у державних і комунальних дитячих дошкільних закладах відповідно до Закону України "Про дошкільну освіту" у 2014 році збільшується відповідно до зростання прожиткового мінімуму.

Стаття 10. Установити, що у загальному фонді Державного бюджету України на 2014 рік:

до доходів належать надходження, визначені частиною другою статті 29 Бюджетного кодексу України, а також збір на розвиток виноградарства, садівництва і хмелярства, кошти екологічного податку, що справляється за утворення радіоактивних відходів (включаючи вже накопичені) та/або тимчасове зберігання радіоактивних відходів їх виробниками понад установлений особливими умовами ліцензії строк, у сумі 37.749,8 тис. гривень, 53,5 відсотка екологічного податку (крім податку, визначеного пунктом 4 частини третьої статті 29 Бюджетного кодексу України), надходження від реалізації автомобілів, засобів наземного, водного та повітряного транспорту, сільськогосподарської техніки, обладнання та устаткування, що перебувають на балансі органів державної влади та інших державних органів, утворених органами державної влади підприємств, установ та організацій, які використовують кошти державного бюджету, а з 1 серпня 2014 року плата за одержання інформації з державних реєстрів, держателем яких є Міністерство юстиції України та центральний орган виконавчої влади, що забезпечує реалізацію державної політики у сферах державної реєстрації актів цивільного стану, державної реєстрації речових прав на нерухоме майно, державної реєстрації юридичних осіб та фізичних осіб - підприємців;

{Абзац другий статті 10 із змінами, внесеними згідно із Законом № 1165-VII від 27.03.2014; в редакції Закону № 1622-VII від 31.07.2014}

джерелами формування у частині фінансування є надходження, визначені частиною першою статті 15 Бюджетного кодексу України щодо державного бюджету (крім надходжень, визначених статтею 12 цього Закону), в тому числі надходження від реалізації державних резиденцій, державних дач, будинків відпочинку, оздоровчих закладів, іншого нерухомого майна, що перебувають на балансі органів державної влади та інших державних органів, утворених органами державної влади підприємств, установ та організацій, які використовують кошти державного бюджету;

{Абзац третій статті 10 із змінами, внесеними згідно із Законом № 1165-VII від 27.03.2014}

джерелами формування у частині кредитування є надходження, визначені частиною другою статті 30 Бюджетного кодексу України.

Стаття 11. Установити, що джерелами формування спеціального фонду Державного бюджету України на 2014 рік у частині доходів є надходження, визначені частиною третьою статті 29 Бюджетного кодексу України, а також такі надходження:

1) 50 відсотків податку на додану вартість, що відповідно до закону сплачується юридичними особами при здійсненні ними операцій з постачання власної виробленої продукції (молока, молочної сировини, молочних продуктів, м’яса, м’ясопродуктів, іншої продукції переробки тварин (шкур, субпродуктів, м’ясо-кісткового борошна), виготовленої з поставлених молока або м’яса в живій вазі сільськогосподарськими підприємствами, іншими юридичними і фізичними особами, у тому числі фізичними особами - підприємцями, які самостійно вирощують, розводять, відгодовують продукцію тваринництва;

2) 11,5 відсотка екологічного податку (крім податку, визначеного пунктом 4 частини третьої статті 29 Бюджетного кодексу України);

{Пункт 2 статті 11 із змінами, внесеними згідно із Законом № 1165-VII від 27.03.2014; в редакції Закону № 1622-VII від 31.07.2014}

3) відрахування коштів, отриманих від проведення державних лотерей в Україні;

4) штрафні санкції за порушення законодавства з питань забезпечення ефективного використання енергетичних ресурсів;

5) кошти від сплати інвалідами часткової вартості автомобілів та кошти від реалізації автомобілів, повернутих інвалідами;

6) кошти, отримані від продажу частин встановленої кількості викидів парникових газів, передбаченого статтею 17 Кіотського протоколу до Рамкової конвенції Організації Об’єднаних Націй про зміну клімату;

7) надходження до Фонду соціального захисту інвалідів;

8) плата за одержання інформації з державних реєстрів, держателем яких є Міністерство юстиції України та центральний орган виконавчої влади, що забезпечує реалізацію державної політики у сферах державної реєстрації актів цивільного стану, державної реєстрації речових прав на нерухоме майно, державної реєстрації юридичних осіб та фізичних осіб - підприємців;

{Пункт 8 статті 11 діє до 1 серпня 2014 року - див. абзац другий пункту 1 Прикінцевих положень}

9) плата за користування суб’єктами малого підприємництва мікрокредитами з державного бюджету;

{Пункт 10 статті 11 виключено на підставі Закону № 1622-VII від 31.07.2014}

11) плата за продукцію, документи, що видаються при наданні адміністративних послуг з придбання, перевезення, зберігання і носіння зброї, а також відповідно до законів України "Про Єдиний державний демографічний реєстр та документи, що підтверджують громадянство України, посвідчують особу чи її спеціальний статус" і "Про дорожній рух";

12) 50 відсотків коштів від реалізації надлишкового озброєння, військової та спеціальної техніки, нерухомого військового майна Збройних Сил України та коштів від відчуження земельних ділянок, на яких розташовані об’єкти нерухомого військового майна, що підлягають реалізації, та земельних ділянок, які вивільняються у процесі реформування Збройних Сил України;

13) кошти від реалізації надлишкового озброєння, військової та спеціальної техніки, нерухомого військового майна Збройних Сил України та кошти від відчуження земельних ділянок, на яких розташовані об’єкти нерухомого військового майна, що підлягають реалізації, та земельних ділянок, які вивільняються у процесі реформування Збройних Сил України, отримані понад обсяги, визначені за загальним і спеціальним фондами державного бюджету у додатку № 1 до цього Закону;

14) надходження від погашення податкового боргу, в тому числі реструктуризованого або розстроченого (відстроченого), з податку на прибуток підприємств, що сплачується підприємствами електроенергетичної, нафтогазової, вугільної галузей, підприємствами, що надають послуги з виробництва, транспортування та постачання теплової енергії, підприємствами централізованого водопостачання та водовідведення, та нараховані суми податку на прибуток таких підприємств, які виникають після проведення розрахунків по субвенції з державного бюджету місцевим бюджетам, визначеній пунктом 24 статті 14 цього Закону;

15) надходження від погашення податкового боргу, в тому числі реструктуризованого або розстроченого (відстроченого), з податку на додану вартість, що сплачується підприємствами електроенергетичної, нафтогазової, вугільної галузей, підприємствами, що надають послуги з виробництва, транспортування та постачання теплової енергії, підприємствами централізованого водопостачання та водовідведення, та нараховані суми податку на додану вартість, які виникають після проведення розрахунків по субвенції з державного бюджету місцевим бюджетам, визначеній пунктом 24 статті 14 цього Закону, у таких підприємств;

16) надходження від погашення заборгованості із сплати дивідендів, підприємств електроенергетичної галузі, що сплачується до державного бюджету відповідно до законодавства, в тому числі із сплати реструктуризованої або розстроченої (відстроченої) заборгованості, а також надходження із сплати такими підприємствами дивідендів, нарахованих за результатами діяльності у 2013 році;

17) надходження від погашення підприємствами паливно-енергетичного комплексу та нафтогазової галузі перед Державним агентством резерву України заборгованості та зобов’язань за матеріальні цінності (включаючи зобов’язання з податку на додану вартість, що виникають за результатами проведення таких розрахунків, та із сплати штрафних санкцій і відсотків за користування ресурсами), а також надходження Державного агентства резерву України від реалізації матеріальних цінностей, повернутих підприємствами паливно-енергетичного комплексу та нафтогазової галузі. Заборгованість та зобов’язання з повернення енергогенеруючими компаніями матеріальних цінностей у натуральному вигляді визначаються відповідно до ціни матеріальних цінностей, зазначеної у договорах, а в разі відсутності договору - за цінами, що діяли на дату споживання органічного палива;

{Пункт 18 статті 11 виключено на підставі Закону № 1165-VII від 27.03.2014}

19) збір на обов’язкове державне пенсійне страхування, що відповідно до закону сплачується з операцій з купівлі іноземної валюти в безготівковій та/або готівковій формі;

{Статтю 11 доповнено пунктом 19 згідно із Законом № 1165-VII від 27.03.2014}

20) плата за надання державної гарантії та плата за користування субкредитом, наданим Львівському міському комунальному підприємству "Львівводоканал" на впровадження Проекту водопостачання та каналізації міста Львова, у тому числі надходження внаслідок стягнення пені за невиконання умов надання кредиту.

{Статтю 11 доповнено пунктом 20 згідно із Законом № 1165-VII від 27.03.2014}

Доходи, визначені пунктами 1, 2, 4, 5, 7, 10 статті 11 цього Закону, які сплачуються (перераховуються) на території Автономної Республіки Крим і міста Севастополя, зараховуються в повному обсязі до спеціального фонду бюджету Автономної Республіки Крим.

{Статтю 11 доповнено частиною другою згідно із Законом № 1165-VII від 27.03.2014}

Стаття 12. Установити, що джерелами формування спеціального фонду Державного бюджету України на 2014 рік у частині фінансування є надходження, визначені частиною третьою статті 15 Бюджетного кодексу України, а також такі надходження:

1) залишок коштів, джерелом формування яких були надходження в рамках програм допомоги Європейського Союзу;

2) залишок коштів, джерелом формування яких були надходження від державного підприємства "Національна атомна енергогенеруюча компанія "Енергоатом" відповідно до статей 7 та 8 Закону України "Про впорядкування питань, пов’язаних із забезпеченням ядерної безпеки", які надійшли у минулі періоди;

3) залишок коштів, джерелом формування яких були надходження збору на розвиток виноградарства, садівництва і хмелярства до 2013 року;

{Пункт 4 статті 12 виключено на підставі Закону № 1165-VII від 27.03.2014}

5) надходження, визначені пунктом 2 статті 16 цього Закону.

Стаття 13. Установити, що джерелами формування спеціального фонду Державного бюджету України на 2014 рік у частині кредитування є надходження, визначені частиною третьою статті 30 Бюджетного кодексу України, а також такі надходження:

1) повернення бюджетних позичок, наданих на закупівлю сільськогосподарської продукції за державним замовленням (контрактом) 1994-1997 років;

2) повернення коштів у частині відшкодування вартості сільськогосподарської техніки, переданої суб’єктам господарювання на умовах фінансового лізингу;

3) кошти, що надійдуть у рахунок погашення заборгованості за кредитами, залученими державою або під державні гарантії і наданими для закупівлі сільськогосподарської техніки іноземного виробництва, переданої сільськогосподарським товаровиробникам та іншим суб’єктам господарювання;

4) повернення коштів, наданих Міністерству аграрної політики та продовольства України для фінансової підтримки заходів в агропромисловому комплексі на умовах фінансового лізингу, а також закупівлі племінних нетелів та корів, вітчизняної техніки і обладнання для агропромислового комплексу, з наступною їх реалізацією сільськогосподарським підприємствам на умовах фінансового лізингу;

5) повернення безвідсоткових бюджетних позик, наданих у 2004 році підприємствам державної форми власності паливно-енергетичного комплексу та у 2005 році підприємствам та організаціям вугільної промисловості на погашення заборгованості із заробітної плати працівникам;

6) повернення коштів, наданих з державного бюджету для кредитування окремих категорій громадян, які відповідно до чинного законодавства мають право на отримання таких кредитів на будівництво (придбання) житла, та науково-педагогічних і педагогічних працівників, і пеня;

7) повернення кредитів у сумі 6.745,1 тис. гривень, наданих у 2007 році з Державного бюджету України на реалізацію інноваційних та інвестиційних проектів у галузях економіки, у першу чергу із впровадження передових енергозберігаючих технологій і технологій з виробництва альтернативних джерел палива;

8) повернення мікрокредитів, наданих з державного бюджету суб’єктам малого підприємництва;

9) повернення коштів, наданих публічному акціонерному товариству "Укргідроенерго" на поворотній основі для реалізації проектів соціально-економічного розвитку;

10) повернення субкредиту, наданого Львівському міському комунальному підприємству "Львівводоканал" на впровадження Проекту водопостачання та каналізації міста Львова.

{Статтю 13 доповнено пунктом 10 згідно із Законом № 1165-VII від 27.03.2014}

Стаття 14. Установити, що у 2014 році кошти, отримані до спеціального фонду Державного бюджету України згідно з відповідними пунктами частини третьої статті 15, частини третьої статті 29 і частини третьої статті 30 Бюджетного кодексу України, спрямовуються на реалізацію програм та заходів, визначених частиною четвертою статті 30 Бюджетного кодексу України, а кошти, отримані до спеціального фонду Державного бюджету України згідно з відповідними пунктами статей 11, 12 і 13 цього Закону, спрямовуються відповідно на:

1) державну підтримку галузі тваринництва, у тому числі 50 відсотків - для часткового відшкодування суб’єктам господарювання вартості будівництва та реконструкції тваринних ферм і комплексів підприємств з виробництва комбікормів (за рахунок джерел, визначених пунктом 1 статті 11 цього Закону);

{Пункт 2 статті 14 виключено на підставі Закону № 1622-VII від 31.07.2014}

3) здійснення природоохоронних заходів, включаючи захист від шкідливої дії вод сільських населених пунктів та сільськогосподарських угідь (за рахунок джерел, визначених пунктом 2 статті 11 цього Закону);

{Пункт 3 статті 14 в редакції Законів № 1165-VII від 27.03.2014, № 1622-VII від 31.07.2014}

4) реалізацію заходів у сфері культури (включаючи субвенцію з державного бюджету місцевим бюджетам на проведення заходів з відзначення 200-річчя від дня народження Тараса Шевченка) та спорту (включаючи фінансове забезпечення державних об’єктів олімпійської підготовки), а також щодо лікування дітей з онкологічними та онкогематологічними захворюваннями (за рахунок джерел, визначених пунктом 3 статті 11 цього Закону);

5) державну підтримку заходів з енергозбереження через механізм здешевлення кредитів (за рахунок джерел, визначених пунктом 4 статті 11 цього Закону);

6) придбання Фондом соціального захисту інвалідів автомобілів для інвалідів та інші заходи щодо соціального захисту інвалідів (за рахунок джерел, визначених пунктом 5 статті 11 цього Закону);

7) державну підтримку заходів, спрямованих на зменшення обсягів викидів (збільшення абсорбції) парникових газів, у тому числі на утеплення приміщень закладів соціального забезпечення, розвиток міжнародного співробітництва з питань зміни клімату (за рахунок джерел, визначених пунктом 6 статті 11 цього Закону);

8) програми і заходи щодо соціального захисту інвалідів відповідно до закону (за рахунок джерел, визначених пунктом 7 статті 11 цього Закону);

9) реалізацію програм допомоги Європейського Союзу, що включає заходи щодо: підтримки впровадження Енергетичної стратегії України на період до 2030 року; ефективного використання енергетичних ресурсів та енергозбереження; захисту прав споживачів, стандартизації, метрології, сертифікації, підтвердження відповідності та управління якістю; підтримки реалізації державної екологічної політики; підтримки реалізації державної політики у сфері транспорту; управління державним кордоном (за рахунок джерел, визначених пунктом 1 статті 12 цього Закону);

10) придбання Міністерством енергетики та вугільної промисловості України цінних паперів відповідно до статті 9 Закону України "Про впорядкування питань, пов’язаних із забезпеченням ядерної безпеки" (за рахунок джерел, визначених пунктом 2 статті 12 та пунктом 7 статті 13 цього Закону);

11) заходи, пов’язані з формуванням державного резервного насіннєвого фонду (за рахунок джерел, визначених пунктом 1 статті 13 цього Закону);

12) збільшення статутного капіталу Національної акціонерної компанії "Украгролізинг" для закупівлі технічних засобів для агропромислового комплексу з подальшою передачею їх на умовах фінансового лізингу (за рахунок джерел, визначених пунктами 2 і 3 статті 13 цього Закону);

13) фінансову підтримку заходів в агропромисловому комплексі на умовах фінансового лізингу (за рахунок джерел, визначених пунктом 4 статті 13 цього Закону);

14) реструктуризацію вугільної та торфодобувної промисловості (за рахунок джерел, визначених пунктом 5 статті 13 цього Закону);

15) надання кредитів на будівництво (придбання) житла для науково-педагогічних та педагогічних працівників (за рахунок джерел, визначених пунктом 6 статті 13 цього Закону);

16) державну підтримку розвитку хмелярства, закладення молодих садів, виноградників та ягідників і нагляд за ними (за рахунок джерел, визначених пунктом 3 статті 12 цього Закону);

{Пункт 16 статті 14 із змінами, внесеними згідно із Законом № 1165-VII від 27.03.2014}

17) забезпечення функціонування державних реєстрів, держателем яких є Міністерство юстиції України та центральний орган виконавчої влади, що забезпечує реалізацію державної політики у сферах державної реєстрації актів цивільного стану, державної реєстрації речових прав на нерухоме майно, державної реєстрації юридичних осіб та фізичних осіб - підприємців (за рахунок джерел, визначених пунктом 8 статті 11 цього Закону);

18) мікрокредитування суб’єктів малого підприємництва (за рахунок джерел, визначених пунктом 9 статті 11 та пунктом 8 статті 13 цього Закону);

{Пункт 19 статті 14 виключено на підставі Закону № 1622-VII від 31.07.2014}

20) виконання боргових зобов’язань за кредитами, залученими під державні гарантії, з метою реалізації проектів соціально-економічного розвитку (за рахунок джерел, визначених пунктом 9 статті 13 цього Закону);

21) закупівлю продукції, документів, що видаються при наданні адміністративних послуг з придбання, перевезення, зберігання і носіння зброї, а також відповідно до законів України "Про Єдиний державний демографічний реєстр та документи, що підтверджують громадянство України, посвідчують особу чи її спеціальний статус" і "Про дорожній рух" (за рахунок джерел, визначених пунктом 11 статті 11 цього Закону);

22) будівництво (придбання) житла для військовослужбовців Збройних Сил України (за рахунок джерел, визначених пунктом 12 статті 11 цього Закону);

23) реалізацію першочергових заходів з реформування і розвитку Збройних Сил України (за рахунок джерел, визначених пунктом 13 статті 11 цього Закону);

24) субвенцію з державного бюджету місцевим бюджетам на погашення заборгованості з різниці в тарифах на теплову енергію, послуги з централізованого водопостачання та водовідведення, що вироблялися, транспортувалися та постачалися населенню, яка виникла у зв’язку з невідповідністю фактичної вартості теплової енергії та послуг з централізованого водопостачання та водовідведення тарифам, що затверджувалися та/або погоджувалися органами державної влади чи місцевого самоврядування (за рахунок джерел, визначених пунктами 14, 15, 16, 17 і 20 статті 11, пунктом 5 статті 12 та пунктом 10 статті 13 цього Закону);

{Пункт 24 статті 14 із змінами, внесеними згідно із Законом № 1165-VII від 27.03.2014}

{Пункт 25 статті 14 виключено на підставі Закону № 1165-VII від 27.03.2014}

{Пункт 26 статті 14 виключено на підставі Закону № 1165-VII від 27.03.2014}

{Пункт 27 статті 14 виключено на підставі Закону № 1165-VII від 27.03.2014}

28) покриття дефіциту коштів Пенсійного фонду України для виплати пенсій (за рахунок джерел, визначених пунктом 19 статті 11 цього Закону).

{Статтю 14 доповнено пунктом 28 згідно із Законом № 1165-VII від 27.03.2014}

Стаття 15. Установити, що Національний банк України у 2014 році щоквартально перераховує до Державного бюджету України кошти в сумі не менше як 5.701.833,6 тис. гривень на загальну суму не менше як 22.807.334,4 тис. гривень.

Стаття 16. Надати право Кабінету Міністрів України здійснити випуск облігацій внутрішньої державної позики:

1) в межах обсягів, встановлених у додатку № 2 до цього Закону, у сумі 96.609.576 тис. гривень з подальшим придбанням у державну власність в обмін на ці облігації акцій додаткової емісії публічного акціонерного товариства "Національна акціонерна компанія "Нафтогаз України";

{Пункт 1 статті 16 із змінами, внесеними згідно із Законами № 1165-VII від 27.03.2014, № 1622-VII від 31.07.2014}

2) понад обсяги, встановлені у додатку № 2 до цього Закону, у сумі 11.117.724 тис. гривень із зарахуванням отриманих коштів до спеціального фонду державного бюджету і спрямуванням на субвенцію з державного бюджету місцевим бюджетам, визначену пунктом 24 статті 14 цього Закону, для проведення розрахунків за природний газ з публічним акціонерним товариством "Національна акціонерна компанія "Нафтогаз України" та компенсації різниці в тарифах на виробництво теплової енергії для населення на теплогенеруючих установках з використанням будь-яких видів палива та енергії за виключенням природного газу у порядку, встановленому Кабінетом Міністрів України, з відповідним коригуванням показників фінансування і видатків державного бюджету та граничного обсягу державного боргу.

{Пункт 2 статті 16 в редакції Закону № 1622-VII від 31.07.2014}

Стаття 17. Установити, що у 2014 році вартість робіт з утилізації боєприпасів, проведених за рахунок власних коштів суб’єктів господарювання - виконавців цих робіт, зараховується до спеціального фонду Державного бюджету України як власні надходження бюджетних установ Міністерства оборони України і спрямовується на утилізацію звичайних видів боєприпасів, непридатних для подальшого використання і зберігання, в порядку, визначеному Кабінетом Міністрів України.

Стаття 18. Дозволити Міністерству оборони України у 2014 році для забезпечення безперервності процесу харчування особового складу Збройних Сил України укладати із суб’єктами господарювання - переможцями процедур закупівлі у 2013 році додаткові угоди щодо продовження дії договорів про закупівлю послуг з харчування в межах відповідних бюджетних асигнувань Міністерства оборони України.

{Статтю 19 виключено на підставі Закону № 1165-VII від 27.03.2014}

{Статтю 20 виключено на підставі Закону № 1165-VII від 27.03.2014}

Стаття 21. Установити, що розподіл субвенції з державного бюджету місцевим бюджетам на здійснення заходів щодо соціально-економічного розвитку окремих територій між місцевими бюджетами здійснюється Кабінетом Міністрів України за погодженням з Комітетом Верховної Ради України з питань бюджету.

{Стаття 21 в редакції Закону № 1165-VII від 27.03.2014}

Стаття 22. Надати право Кабінету Міністрів України здійснити випуск облігацій внутрішньої державної позики в межах обсягів, установлених додатком № 2 до цього Закону, у сумі 5.200.000 тис. гривень з подальшим придбанням у державну власність в обмін на ці облігації акцій додаткової емісії банків, частка держави в яких складає не менше 75 відсотків.

{Стаття 22 в редакції Закону № 1165-VII від 27.03.2014}

Стаття 23. Надати право Кабінету Міністрів України здійснювати випуски облігацій внутрішньої державної позики понад обсяги, встановлені додатком № 2 до цього Закону, з подальшим придбанням у державну власність в обмін на ці облігації акцій додаткової емісії банків з відповідним коригуванням граничного обсягу державного боргу, визначеного статтею 5 цього Закону.

На обсяг випущених облігацій внутрішньої державної позики Міністерство фінансів України збільшує відповідні показники фінансування державного бюджету понад обсяги, затверджені у додатку № 2 до цього Закону.

Порядок придбання акцій банків в обмін на облігації внутрішньої державної позики затверджується Кабінетом Міністрів України за погодженням з Національним банком України.

{Стаття 23 в редакції Закону № 1165-VII від 27.03.2014}

Стаття 23-1. Надати право Кабінету Міністрів України здійснювати випуски облігацій внутрішньої державної позики понад обсяги, встановлені додатком № 2 до цього Закону, в обмін на ці облігації векселів, виданих Фондом гарантування вкладів фізичних осіб, з відповідним коригуванням граничного обсягу державного боргу, визначеного статтею 5 цього Закону.

{Частина перша статті 23-1 із змінами, внесеними згідно із Законом № 1691-VII від 07.10.2014}

На обсяг випущених облігацій внутрішньої державної позики Міністерство фінансів України збільшує відповідні показники фінансування державного бюджету понад обсяги, затверджені у додатку № 2 до цього Закону.

{Закон доповнено статтею 23-1 згідно із Законом № 1333-VII від 17.06.2014}

Стаття 24. Здійснити відшкодування податку на додану вартість платникам, у яких суми податку задекларовані до відшкодування до 1 січня 2014 року, підтверджені перевірками та не відшкодовані на дату набуття чинності цим Законом, шляхом оформлення облігаціями внутрішньої державної позики понад обсяги, встановлені додатком № 2 до цього Закону, з відповідним коригуванням граничного обсягу державного боргу, визначеного статтею 5 цього Закону, з терміном обігу п’ять років.

На обсяг випущених облігацій внутрішньої державної позики Міністерство фінансів України збільшує відповідні показники фінансування державного бюджету понад обсяги, затверджені у додатку № 2 до цього Закону, та зменшує відповідні показники доходів державного бюджету, визначені у додатку № 1 до цього Закону.

Порядок випуску, обігу, погашення зазначених облігацій внутрішньої державної позики, а також нарахування процентів на них затверджується Кабінетом Міністрів України, при цьому має бути забезпечено рівність умов для всіх платників податку щодо визначення способу відшкодування податку на додану вартість, добровільність здійснення такого відшкодування та зацікавленість усіх платників податку.

{Закон доповнено статтею 24 згідно із Законом № 1165-VII від 27.03.2014}

Стаття 25. Установити, що надання коштів Міністерством фінансів України комунальному підприємству "Дніпропетровський метрополітен" Дніпропетровської міської ради (за рахунок кредиту, залученого державою від Європейського інвестиційного банку для реалізації проекту "Завершення будівництва метрополітену в м. Дніпропетровську") здійснюється на безповоротній основі та на умовах відшкодування Дніпропетровською міською радою витрат державного бюджету з обслуговування кредиту, залученого державою від Європейського інвестиційного банку для реалізації проекту "Завершення будівництва метрополітену в м. Дніпропетровську", а також за умови внесення Дніпропетровською міською радою до державного бюджету плати за надання кредитних коштів у розмірі, встановленому Кабінетом Міністрів України.

Комунальне підприємство "Дніпропетровський метрополітен" Дніпропетровської міської ради звільняється від зобов’язання надавати забезпечення виконання зобов’язань перед державою з відшкодування витрат державного бюджету, понесених у зв’язку з отриманням кредиту Європейського інвестиційного банку для реалізації проекту "Завершення будівництва метрополітену в м. Дніпропетровську.

{Закон доповнено статтею 25 згідно із Законом № 1509-VII від 17.06.2014}

Стаття 26. Надати право Кабінету Міністрів України здійснювати часткову компенсацію процентних ставок за запозиченнями, залученими на внутрішньому ринку:

суб’єктами господарювання - резидентами України для реалізації інвестиційних проектів;

публічним акціонерним товариством "Укргідроенерго" для завершення будівництва першої черги Дністровської ГАЕС у складі трьох агрегатів;

публічним акціонерним товариством "Національна акціонерна компанія "Нафтогаз України" для рефінансування боргових зобов’язань, строк погашення яких настає у 2014 році;

суб’єктами господарювання, що належать до сфери управління Державної адміністрації залізничного транспорту України для забезпечення фінансування оновлення та модернізації рухомого складу та інфраструктури залізничного транспорту;

казенним науково-виробничим об’єднанням "Форт" Міністерства внутрішніх справ України для забезпечення виробничої діяльності;

публічним акціонерним товариством "Аграрний фонд" для закупівлі зерна у вітчизняних виробників.

Порядок здійснення часткової компенсації процентних ставок за такими запозиченнями встановлюється Кабінетом Міністрів України.

{Закон доповнено статтею 26 згідно із Законом № 1622-VII від 31.07.2014}

Стаття 27. Установити у 2014 році видатки Фонду соціального страхування з тимчасової втрати працездатності у сумі 10.180.781 тис. гривень, Фонду загальнообов’язкового державного соціального страхування України на випадок безробіття у сумі 9.668.493 тис. гривень.

Державній казначейській службі України щодекадно в рівних частинах до кінця 2014 року вилучити у Фонду соціального страхування з тимчасової втрати працездатності 600.000 тис. гривень, у Фонду загальнообов’язкового державного соціального страхування України на випадок безробіття 1.400.000 тис. гривень та зараховувати ці кошти на рахунок Пенсійного фонду України.

{Закон доповнено статтею 27 згідно із Законом № 1622-VII від 31.07.2014}

Стаття 28. Установити, що у 2014 році у разі введення воєнного стану Кабінет Міністрів України може приймати рішення за погодженням з Верховним Головнокомандувачем Збройних Сил України щодо скорочення видатків та кредитування Державного бюджету України та їх спрямування до резервного фонду державного бюджету з метою використання на потреби Збройних Сил України, інших військових формувань, правоохоронних та інших державних органів, залучених до виконання завдань щодо відсічі збройної агресії, забезпечення недоторканності державного кордону та захисту держави.

{Закон доповнено статтею 28 згідно із Законом № 1622-VII від 31.07.2014}

Стаття 29. Установити, що у 2014 році в умовах воєнного стану дія Закону України "Про здійснення державних закупівель" не поширюється на випадки закупівель товарів, робіт і послуг, які здійснюються для потреб Збройних Сил України, інших військових формувань, правоохоронних та інших державних органів з метою виконання завдань щодо відсічі збройної агресії, забезпечення недоторканності державного кордону та захисту держави.

{Закон доповнено статтею 29 згідно із Законом № 1622-VII від 31.07.2014}

Стаття 30. Установити, що у 2014 році у разі введення воєнного стану норми статей 7-9 Закону України "Про Державний бюджет України на 2014 рік", а також норми і положення актів законодавства, які стосуються інших державних соціальних стандартів та гарантій, застосовуються у порядку та розмірах, встановлених Кабінетом Міністрів України, виходячи з наявних фінансових ресурсів Державного бюджету України та бюджету Пенсійного фонду України на 2014 рік.

{Закон доповнено статтею 30 згідно із Законом № 1622-VII від 31.07.2014}

Стаття 31. Установити, що перевірки підприємств, установ та організацій, фізичних осіб - підприємців контролюючими органами (крім Державної фіскальної служби України) здійснюються протягом серпня - грудня 2014 року виключно з дозволу Кабінету Міністрів України або за заявкою суб’єкта господарювання щодо його перевірки.

{Закон доповнено статтею 31 згідно із Законом № 1622-VII від 31.07.2014}

Стаття 32. Установити, що членам Кабінету Міністрів України, керівникам центральних органів виконавчої влади та інших державних органів (крім органів, підрозділи яких беруть участь у проведенні антитерористичної операції), народним депутатам України до завершення антитерористичної операції місячна заробітна плата нараховується лише в розмірі посадового окладу.

{Закон доповнено статтею 32 згідно із Законом № 1622-VII від 31.07.2014}

ПРИКІНЦЕВІ ПОЛОЖЕННЯ

1. Цей Закон набирає чинності з 1 січня 2014 року.

Пункт 8 статті 11 цього Закону діє до 1 серпня 2014 року.

{Пункт 1 доповнено абзацом другим згідно із Законом № 1622-VII від 31.07.2014}

2. Додатки №№ 1-11 до цього Закону є його невід’ємною частиною.

3. Положення частини першої статті 11 та частини першої статті 23 Закону України "Про акціонерні товариства" (щодо заборони оплати цінних паперів борговими емісійними цінними паперами, емітентом яких є набувач) у 2014 році застосовуються з урахуванням положень статей 22 та 23 цього Закону у разі придбання у державну власність акцій додаткової емісії банків в обмін на облігації внутрішньої державної позики.

{Пункт 3 в редакції Закону № 1165-VII від 27.03.2014}

4. У 2014 році положення частини другої статті 32 Закону України "Про банки і банківську діяльність" щодо формування статутного капіталу шляхом грошових внесків) у разі придбання у державну власність акцій банків в обмін на облігації внутрішньої державної позики застосовуються з урахуванням статей 22 та 23 цього Закону.

{Пункт 4 в редакції Закону № 1165-VII від 27.03.2014}

5. Установити, що у 2014 році Національний банк України проводить відрахування до загальних резервів, поки сума загальних резервів не дорівнюватиме 5 відсоткам обсягу грошово-кредитних зобов’язань Національного банку України. При цьому перерахування до Державного бюджету України прибутку до розподілу здійснюється відповідно до статті 15 цього Закону без урахування частини п’ятої статті 5-1 Закону України "Про Національний банк України".

5-1. Підрозділ 10 розділу XX "Перехідні положення" Податкового кодексу України (Відомості Верховної Ради України, 2011 р., №№ 13-17, ст. 112) доповнити пунктом 23 такого змісту:

"23. Установити, що органи, які здійснюють казначейське обслуговування бюджетних коштів, відповідно до Закону України "Про Державний бюджет України на 2014 рік" на підставі отриманих від відповідного контролюючого органу реєстрів інвентаризації платників податку та висновків із зазначенням суми податку на додану вартість, що підлягає відшкодуванню з бюджету, оформлюють видачу платникам податку, які подали до такого контролюючого органу заяву про оформлення відшкодування сум податку на додану вартість облігаціями внутрішньої державної позики, зазначену у реєстрах та висновках суму бюджетного відшкодування шляхом видачі у строки, визначені пунктом 200.13 статті 200 цього Кодексу, облігацій внутрішньої державної позики строком обігу п’ять років.

Оформлення відшкодування сум податку на додану вартість облігаціями внутрішньої державної позики прирівнюється до видачі платнику податку суми бюджетного відшкодування шляхом перерахування коштів з бюджетного рахунка на рахунок платника податку.

Порядок випуску, обігу, погашення зазначених облігацій внутрішньої державної позики для відшкодування сум податку на додану вартість, а також основних умов їх випуску затверджується Кабінетом Міністрів України".

{Прикінцеві положення доповнено пунктом 5-1 згідно із Законом № 1165-VII від 27.03.2014}

6. Зупинити на 2014 рік дію абзацу першого підпункту 1.5, підпунктів 1.6 і 1.7 пункту 16 підрозділу 10 розділу XX "Перехідні положення" Податкового кодексу України (Відомості Верховної Ради України, 2011 р., №№ 13-17, ст. 112).

6-1. Зупинити дію:

абзацу четвертого підпункту 1 пункту 5-1 розділу VI "Прикінцеві та перехідні положення" Бюджетного кодексу України;

частини сьомої статті 7 Закону України "Про утилізацію транспортних засобів" (Відомості Верховної Ради України, 2014 р., № 20-21, ст. 719).

{Прикінцеві положення доповнено пунктом 6-1 згідно із Законом № 1165-VII від 27.03.2014; в редакції Закону № 1622-VII від 31.07.2014}

6-2. Кабінету Міністрів України у місячний термін:

забезпечити скорочення граничної чисельності працівників центральних органів виконавчої влади, місцевих державних адміністрацій та інших державних органів не менше ніж на 10 відсотків;

подати на розгляд Верховної Ради України пропозиції щодо скорочення не менше ніж на 10 відсотків загальної чисельності Міністерства внутрішніх справ України (за винятком чисельності Національної гвардії України), Служби безпеки України, Управління державної охорони України, органів прокуратури України;

вжити заходів щодо скорочення кількості легкових автомобілів автопідприємства Господарсько-фінансового департаменту Секретаріату Кабінету Міністрів України, автобаз Державного управління справами та Управління справами Апарату Верховної Ради України не менше ніж на 50 відсотків, а також легкових автомобілів, що обслуговують органи виконавчої влади та інші державні органи;

подати на розгляд Президента України та прийняти власні рішення про скасування актів, якими встановлені пільги окремим колишнім посадовим особам держави, в тому числі щодо виплати щомісячного грошового утримання, створення апаратів для забезпечення їх діяльності, користування державними дачами, охорони, транспортного та побутового обслуговування, безоплатного проїзду, пільгового користування житлом, комунальними послугами.

{Прикінцеві положення доповнено пунктом 6-2 згідно із Законом № 1165-VII від 27.03.2014}

6-3. Уповноваженому Верховної Ради України з прав людини, Рахунковій палаті, Центральній виборчій комісії, Державній судовій адміністрації України, Вищій раді юстиції, Національній раді України з питань телебачення і радіомовлення забезпечити скорочення чисельності працівників не менше ніж на 10 відсотків.

{Прикінцеві положення доповнено пунктом 6-3 згідно із Законом № 1165-VII від 27.03.2014}

6-4. Установити, що:

надходження екологічного податку за утилізацію знятих з експлуатації транспортних засобів, що надійшли до спеціального фонду державного бюджету, зараховуються до загального фонду державного бюджету;

надходження екологічного податку (крім податку, визначеного пунктом 4 частини третьої статті 29 Бюджетного кодексу України, та екологічного податку за утилізацію знятих з експлуатації транспортних засобів), що надійшли з початку року, зараховуються до загального та спеціального фондів державного бюджету у пропорціях, визначених абзацом другим статті 10 та пунктом 2 статті 11 цього Закону;

Кабінетом Міністрів України затверджується особливий порядок проведення індексації грошових доходів населення у межах фінансових ресурсів бюджетів усіх рівнів, бюджету Пенсійного фонду України та бюджетів інших фондів загальнообов’язкового державного соціального страхування на 2014 рік;

максимальний місячний розмір суддівської винагороди обмежується 15 розмірами мінімальної заробітної плати.

{Прикінцеві положення доповнено пунктом 6-4 згідно із Законом № 1622-VII від 31.07.2014}

6-5. Установити, що у 2014 році у разі введення воєнного стану не застосовуються такі норми Бюджетного кодексу України:

абзац третій частини другої статті 4 в частині визначення виключно законом про Державний бюджет України витрат державного бюджету;

частина восьма статті 23 в частині обов’язковості погодження з Комітетом Верховної Ради України з питань бюджету рішення Кабінету Міністрів України про перерозподіл видатків бюджету і надання кредитів з бюджету;

частина третя статті 24;

частина перша статті 52;

стаття 54;

частина перша статті 55.

{Прикінцеві положення доповнено пунктом 6-5 згідно із Законом № 1622-VII від 31.07.2014}

6-6. Керівникам центральних органів виконавчої влади, які здійснюють контроль та нагляд у відповідних галузях і сферах, та центральних органів виконавчої влади, виконання функцій яких можуть здійснювати відповідні міністерства, з метою забезпечення скорочення видатків, передбаченого цим Законом, здійснити заходи щодо оптимізації штатної чисельності працівників, надання працівникам відпусток без збереження заробітної плати, встановлення для працівників режиму роботи на умовах неповного робочого часу, зменшення або скасування стимулюючих виплат, підвищень посадових окладів, зменшення надбавок і доплат, які встановлені у граничних розмірах, переглянути укладені договори на придбання товарів, робіт, послуг.

Надати право керівникам зазначених центральних органів виконавчої влади у межах бюджетних призначень без згоди та попередження працівників встановлювати для них режим роботи на умовах неповного робочого часу та надавати відпустки без збереження заробітної плати на визначений цими керівниками термін.

Установити, що під час здійснення центральними органами виконавчої влади цих заходів:

положення статті 26 Закону України "Про відпустки" та статей 32, 56 та 84 Кодексу законів про працю України (в частині обмеження терміну відпустки без збереження заробітної плати, необхідності повідомлення не пізніше ніж за два місяці та погодження з працівником встановлення режиму роботи на умовах неповного робочого часу) не застосовуються;

до працівників, які перебувають у відпустках без збереження заробітної плати відповідно до цього Закону, обмеження щодо сумісництва та суміщення з іншими видами діяльності, встановлені статтею 7 Закону України "Про засади запобігання і протидії корупції", не застосовуються.

{Прикінцеві положення доповнено пунктом 6-6 згідно із Законом № 1622-VII від 31.07.2014}

6-7. Установити, що норми і положення статей 20, 21, 22, 23, 30, 31, 37, 39, 48, 50, 51, 52 та 54 Закону України "Про статус і соціальний захист громадян, які постраждали внаслідок Чорнобильської катастрофи" (Відомості Верховної Ради України, 1992 р., № 13, ст. 178 із наступними змінами), статей 5 та 6 Закону України "Про соціальний захист дітей війни" (Відомості Верховної Ради України, 2005 р., № 4, ст. 94 із наступними змінами), Закону України "Про індексацію грошових доходів населення" (Відомості Верховної Ради України, 2003 р., № 15, ст. 111 із наступними змінами), статей 14, 22, 37 та 43 Закону України "Про пенсійне забезпечення осіб, звільнених з військової служби, та деяких інших осіб" (Відомості Верховної Ради України, 1992 р., № 29, ст. 399 із наступними змінами), пункту "ж" частини першої статті 77 Основ законодавства України про охорону здоров’я (Відомості Верховної Ради України, 1993 р., № 4, ст. 19 із наступними змінами), статей 12, 13, 14, 15 та 16 Закону України "Про статус ветеранів війни, гарантії їх соціального захисту" (Відомості Верховної Ради України, 1993 р., № 45, ст. 425 із наступними змінами), статті 43 Гірничого закону України (Відомості Верховної Ради України, 1999 р., № 50, ст. 433 із наступними змінами), статей 6-1, 6-2, 6-3 та 6-4 Закону України "Про жертви нацистських переслідувань" (Відомості Верховної Ради України, 2000 р., № 24, ст. 182 із наступними змінами) застосовуються у порядку та розмірах, встановлених Кабінетом Міністрів України, виходячи з наявних фінансових ресурсів бюджетів усіх рівнів, бюджету Пенсійного фонду України та бюджетів інших фондів загальнообов’язкового державного соціального страхування на 2014 рік.

{Прикінцеві положення доповнено пунктом 6-7 згідно із Законом № 1622-VII від 31.07.2014}

6-8. Кабінету Міністрів України до 1 жовтня 2014 року надати Верховній Раді України проекти законів України щодо перегляду функцій та повноважень контролюючих та дозвільних органів з метою приведення їх до стандартів Європейського Союзу та внести зміни у власні нормативно-правові акти з метою усунення дублювання функцій, скорочення обсягу функцій та обсягу контрольно-наглядової роботи та відповідного скорочення чисельності.

{Прикінцеві положення доповнено пунктом 6-8 згідно із Законом № 1622-VII від 31.07.2014}

7. Кабінету Міністрів України:

за результатами щоквартального виконання Державного бюджету України у 2014 році вносити пропозиції щодо підвищення соціальних стандартів та їх фінансового забезпечення;

за результатами вжитих заходів щодо забезпечення позитивних зрушень у розвитку економіки у першому півріччі 2014 року внести пропозиції щодо відновлення обсягів видатків на виконання першочергових соціальних та економічних програм з урахуванням затверджених Кабінетом Міністрів України державних цільових програм;

затвердити у двотижневий термін Перелік об’єктів права державної власності, що підлягають приватизації у 2014 році, який забезпечить надходження до Державного бюджету України коштів від приватизації державного майна в розмірі, встановленому цим Законом;

подати у двотижневий термін Верховній Раді України проект закону щодо внесення змін до Закону України "Про перелік об’єктів права державної власності, що не підлягають приватизації" в частині скорочення переліку об’єктів права державної власності, що не підлягають приватизації;

вжити у місячний термін вичерпних заходів щодо реалізації на аукціоні у встановленому законодавством порядку автомобілів, засобів наземного, водного та повітряного транспорту, сільськогосподарської техніки, обладнання та устаткування, державних резиденцій, державних дач, будинків відпочинку, оздоровчих закладів, земельних ділянок та іншого нерухомого майна, що перебувають на балансі органів державної влади та інших державних органів, утворених органами державної влади підприємств, установ та організацій, які використовують кошти державного бюджету, із зарахуванням коштів від продажу до загального фонду державного бюджету;

привести свої нормативно-правові акти у відповідність із цим Законом.

{Пункт 7 із змінами, внесеними згідно із Законом № 1128-VII від 17.03.2014; в редакції Закону № 1165-VII від 27.03.2014}

Президент України

В.ЯНУКОВИЧ

м. Київ
16 січня 2014 року
№ 719-VII

{ДОДАТКИ №№ 1-11 ДО ДЕРЖАВНОГО БЮДЖЕТУ УКРАЇНИ НА 2014 РІК}

{Додатки із змінами, внесеними згідно із Законами № 776-VII від 24.02.2014, № 1128-VII від 17.03.2014, № 1165-VII від 27.03.2014, № 1534-VII від 19.06.2014, № 1622-VII від 31.07.2014, № 1652-VII від 14.08.2014}